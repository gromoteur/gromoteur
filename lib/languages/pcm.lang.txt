" okay " before I learn dis my tailor wen I dey do now na my senior sister my papa pikin wen I follow dey felle- dey sto- stay before for Ondo State
so as I go dere now e no dey e not put me for school e not put me for tailor
as in cre- fire come burn dis my hand naim my senior sister come vex comot for Okitipupa come carry me go " eh " inside town
na im come put me for dis tailor come dey learn dis work come pay money for me
I come dey learn dis work
from dere I come free
dey come buy machine for me
I come go Delta State start life for dere small before I come see dis my husband come marry am
I come come dis side
na dere we come stay
naim I come dey do dis my small tailor work wey I dey do so
and for dere God dey bless me small small
and look at
if e no be sey I no go school I no learn work how I want take start life
so as e be sey God love me well well naim I still get dis small handwork wen I dey do for my life
wetin wetin difficult for tailor sey like wetin una wetin you dey face when you go
everyday customer " ehn "
" ehn "
you just explain to us like we wen we no know di work of tailor now di kind of di tin wen hard for tailor work
" okay " like now one sew now if we not fit get money to buy di material e go hard for us
" ehn " sometime you go sew finish customer go complain again sey di way we sew am e not like am
e go dey complain
so all dose tin
you work to to get to cut am like dis
when de bring like dis e go dey f f full
but we go sav to dey pieces am minus dis one plus dis one like dis
when we come sew am finish wear am di tin go come dey okay for body
" ehm " let's what I ca-
" okay " can we go less beating
" now " madam you dey cook now
you sabi cook
" ehn " I sabi cook
we want make you describe to us one soup wey you like
how dem dey cook am
if you want teach me o
na sey you want me o
no be sey you go talk am in di way wey me I no go fit
" eh " as we dey go wetin we go buy
go buy for market
and how we go buy am
how we go combine am together
all to di point when you go serve am for make people chop am
" okay " like now dis our banga soup now dis our language food you go go market you go buy di banga
when you buy am finish if you reach house you go put am for pot you go cook am make e don
when e don you go put am for mortar you pound am
pound am finish you come remove di mortar from inside
you come dey squeeze am pour water
put am for filter remove di water comot di shaft for inside
you put am for pot for fire
e go come start to dey boil
you put maggi you put salt you put onions inside put pepper put meat inside
e go come dey dry e go come thick small
when e thick small you drop am
you make gari
you come serve am put for for plate
to serve soup different put gari different
if anytin you wan take eat
even now some people dey use rice dey eat am
but for our place na only gari we take dey eat banga soup
so na so to dey prepare banga soup
like now person wey dey succeed for dis place now na person wey dey do government work
like dis my Delta State now like dis now di work wen I dey do I dey benefit pass wen I dey dis Abuja
so person wen im dey work for government work wen e fit get connection na im go fit come dis Abuja's tin
because everytin dey here cost
house dey expensive pass Delta State
everytin food everytin dey expensive for dis place
" ehn " make advice me
I go advise sey make you
if you know sey dat place wen you dey better make you not dis side
even gan if you know sey you get better business wen you wan do for dis place o you fit come
come stay
when you know sey you wan come look for job for dis side make you not just come
cause when you X
before you come you go know sey e get person wen you wan connect wit
when you just come make you start work
na im you go fit succeed
but if you say you wan come here come dey hustle life go tire you
not come dis place
you go " ehen " you get children now you go tell us about your children
I know sey mama story plus for about children
as I grow reach my mama still dey tell about about me
e be like sey I be small pikin of yesterday
" oya " tell us about your children
I get four children
dat my my children e get one wen even dey give me headache for inside when
" eh " di baby girl only di baby girl wey dey inside when I born dat girl e not waka e not sidown
now four years now na so I dey carry am to any place
doctor hospital o native o prayer house na so I dey carry am up and down
people still dey give me hope sey mey I no lose hope sey di baby gan one day one day e go waka
even my mother when I when my moder take born me e say I de- I delay before I waka
e no know sey I go even be like dis
so naim I come see sey leave am sey God
one day one day dis girl go waka
like Lawrence my children now like Lawrence like dis e would say mummy where you dey go so
I say I dey come
e would say as you dey go if you dey come back bring sometin come give us o
I say I go bring sometin
if you just buy any small tin for dem like dis dem go just dey happy sey my mummy don bring sometin
so na so dem dey happy
meh I still dey talk
brado how you see all dis NEPA sef
I just tire for dem o
person no dey see
ah no be since day before yesterday na dem seize di light sef
dem no dem no dey like to bring am
dem go seize am
dem go bring am one hour
im no dey reach one hour sef
dem go bring am dem go seize am again
bring am seize am again
yesterday wey be sey dem want bring bill now
dem come bring di light
make make everybody
in case dem reach anybody house make dem no dey embarrass dem
na dat period dem dey start to dey share bill
ah me o if dem bring bill come o me no go pay
I go just dey comot for compound o
me no fit
ma ma oga abi
nothing nothing now
light person no dey see in di night
man no dey fit dey sleep
all dese NEPA dem just dey do person anyhow
mosquito mosquito sef no dey let person sleep
dis Nigeria sef na wa o
we even know which just tire person
di thing tire me ma sister
ehn
broda na wa o
how you come see dis man matter now
im get one man wey be sey im don carry people dey go abroad
how you see di man
we no even know where di man dey sef
dat one be sey im don comot for here just go stay for im own town now
im say im go say im go come dis month
di month to reach now im no go agree come again
im go say im go come
di oder month again im no dey agree come
ah yesterday wey be sey im come now nobody know wheder im want come start di business sef
now today now im don
im say im dey go
im say im dey go court
no but
ah I don tire
I no
wheder to wheder I go just comot for here now go look go look for work dey do or make I just enter school dey go
Nigeria dey
Nigeria sef don tire me
ma broda na wa o
we go dey bear am o
now wetin sey di thing just come as im be now
we go bear am at least kuku go find work do
maybe if im don ready you fit come meet am
if you hear sey im don start im business you fit come meet am say ah which you dey o
now di one wey go give your money back o anyone o wey you want do o make you do am because time wait for nobody o
dis Nigeria na wa o
di thing just come dere now
ehn to buy tomoto for now na wa
pepper o onion o everything now nothing dem dem fit dey buy again
ehn
no fit buy anything for dis for dis country
but me I don tell ma friend sey sey wetin me I want do sey me I want comot for dis Nigeria
im say but
im say I fit stay for here
anything wey I get to dey do for dis Nigeria make I dey do am
if wheder if I comot for here now ehn if I come
dat place wey I say I want go wheder na dere im go come good for me
im say anything wey I see for here make I dey manage am
you know sey anytin~ everything now for dis Lagos na money o
ehn na money be everything o
to rent house now na wahala to feed na wahala
ehn
di thing get as im be now brado you go bear am o
na God go save person dey go o
eh
na wa o
how about eh sister sister Kudi
ah sister Kudi na wa
di kind life wey dat woman dey live for dere na only God na only God go save am
unless I don tell you dat day sey make you look for anoder one dey do so dat if now you go do dis one dey do dis one you dey get small small money because dis one wey you dey do so wey sun go beat you sotay you no you no before you close you no see di money
a'ah naim I kuku tell am sey make im dey make you find anoder work join dat one wey im dey do so so dat before before "uh" before you finish di oder one den den im start im start di oder one den im go you go come see "uh" better money dey come out for dere
no be im fault ma broda no be im fault
no be money dem dey take dey start business
sey person wey neva see money take chop now na im you come say make im come go start
for you to see person wey go borrow you money sef im dey hard ma broda hard ma broda
no be im fault
make im dey manage imself first till God do am
im get money im start better business
because dis Nigeria wey we dey so thing get as im be now we neva know where we dey go now
budget now dem no read budget
everything dier now
ehn
sey person wey neva see money take chop na im want come see money go take say im want go take establish business
you dey you dey talk of budget
we neva know wetin dey come so
wheder na wheder na war dey come so
because Igbo people say on di twenty-seventh now sey dem want dem want scatter everywhere
dem want
wheder dis deir kini
wetin deir so call
I not do know
"uh" de say de want to
ah how I go take put am sef again
di matter just tire person
brado see dat day
im know dem dey
dem dem wheder na dey
dem want dem want just spoil Obasanjo government
na na dat one dem want
na im make
na Hausa people dey support dem o
Hausa people dey deir back
na im make dem fit dey dey get di
na im make dem fit dey do all dis thing because if Hausa people not su~ support dem dem no dem no fit say dem want
we~ wetin dem want fit do
dem say dem want launch "uh" Biafra on di twenty-seventh now
now nobody know wetin go happen
anoder man talk sey if dem start if dem do dat one on di twenty-seventh on di twenty-eighth sey war go come
we neva know wetin go happen now now till dat on di twenty-seventh now
upon di one wey dem do for Mile Twelve dat day dem say anoder one want come again
ma broda if you see wetin happen for Mile Twelve dat day about two month ago no be small o
"ah" aunty me I
dem kill people
me I don tire
dem kill human being like who dey kill uh uh goat
I don tire ma sister
ehn
I don tire ma sister
we no know where dis Nigeria dey go
# hey wetin man wetin man go come do again for dis country
na only God know
ehn
if you say you want comot for here go anoder place you go see anoder one dere
you comot for here no be di same Nigeria where
I say me I don tire
me if I see person wey go just helep me do ma paper and say make I comot today today me I dey comot
I don tire
na wa o brado
we go dey bear am first
nothing God no fit do
all power belongs to God
na only God we put our hope for
poor man prayer na God dey
na im be poor man prayer
make we dey look how di whole thing go be
na so now
dat one be sey poor man prayer so
"uh" me I me I know sey God dey o
but why
man no fit just sit down for one place say God dey God dey God dey
no be when person sit down for one place no be im go see something dey do
if I tell you sey since day before yesterday now if I tell you sey since day before yesterday now me and ma child we neva eat anything like eba
ehn
na so-so gari we just dey soak for house
person soak soak gari soak gari soak gari im no go im no go die
if I fit buy uh fish buy fish because me no get money I don tire
di market wey I dey sell now market no move again
ehn
naim we dey softly dey manage unasef for dere
and di child now God still do am now dem dey manage wit me
aunty wait o
you dey talk of
ma broda wey I dey stay wit for house im say na before before na "uh" one zero one naim wey im dey eat
na im wey im dey eat before
now na zero zero
if im once im just comot im say make im dey fast from morning till
na in di evening time zero zero one naim im come dey eat now
in di evening once im just eat dat one im say make we dey fast from morning
dat one don do like dat till di follow day again
na wa o
now me I come tell am wheder na to dey do zero one zero so dat im im no dat person no go chop in di morning im go chop in di afternoon
"ehen" dat one go carry person till di follow day
na wa o
dis money matter na only God know where im go lead person to o
na God go save person o
no be sey we no get money for dis country
we get money
money dey dis country
I say
but im no dey im no dey in circulation
few people few people im just dey round few people like dis
but dem no want bring
oil oil no dey
we get we get oil
we get everything for dis our country
no be sey
no
everything dey dis our country
but dem dem no want do am make make im dey reach di poor people hand
only dem want to dey
shey you no see Obasan~ "uh" Abacha so
when when if dem tell you wetin Abacha do for all di for for for abroad all all our money im go bank am for dere
when when God want do am now where am today im neva im neva im don im don im don
dem don bury am dem don bury am
but im no fit
do~ dat money im no fit enjoy am again
but im get one programme wey I watch yesterday na so I still believe di word sey dis our Nigeria money dey
im get one programme wey I watch for inside NTA too yesterday
dem just dey donate money one million so so so million one point million half I million
naim I say ey upon di whole sey Nigeria dey die dey go wit hungry some people still get dis kind money wey dem dey donate
oh oh oh oh you mean dat one wey Dan dey shout yesterday sey make I come see
ehn
ah
if you want if you want to dey look all dose one all dose one na di secret people wey dey chop our money wey no want let am reach di poor people hand
Tori be say at least one pesin die and plenti injure afta members of IMN follow police clash for Unite Fountain, Abuja, di kontri capital. IMN accuse police say dem use live bullets and tear gas to by force scatter dia protest for di release of dia leader Ibrahim El-Zakzaky.
Police in FCT Abuja, di kontri capital clash wit members of IMN afta dem carri protest go di National Human Rights Commission to demand release of dia leader, Ibrahim El-Zakzaky. Authorities arrest 115 members of di joinbodi.
Abdullahi Mohammed Musa, di secretary of di Academic Forum of di Islamic Movement of Nigeria bin tell BBC Pidgin tori pesin Onyinye Chime say, part of dia plan for di protest be say, dem go carri di foto of all di pipo wey army kee on dat day enta road as evidence, since army say na only three dem kee.
Dis Friday makeam forty days since Shiite members claim say Nigeria army kill more than 50 of dia members wen dem enta road for October 27, 29-30 to do 'I no go gree' on top dia leader Ibrahim El Zakzaky, wey goment lock for prison since 2015.
From wen taim bigin naim di Wod dey and di Wod dey wit God and na God ensef bi di Wod. 
Di Wod dey wit God from wen taim bigin. 
Naim mak evritin and if to sey E nor mak dem, dem nor for dey dis wold at-all. 
Na insaid am life dey and na dat life bi di lite wey pipol get. 
Di lite dey shine insaid daknes, bot daknes nor gri wit am. 
E get won man wey en name bi Jon, wey God send kom dis wold. 
E kom bear witnes for di lite, mak evribodi for fit get di shanse to biliv wetin God tok tru en wod. 
Nor bi Jon ensef bi di lite, bot e kom tel pipol abaut Jisos wey bi di lite. 
Na Jisos bi di tru lite wey go shine for evribodi for dis wold. 
E kom insaid di wold wey ensef mak, bot di pipol nor no am. 
E kom mit en own pipol, bot dem nor wont am. 
Bot evribodi wey risiv and biliv en name, e go giv dem di rite to bi God pikin. 
Dem go bi God shildren, nor bi as dia mama and papa tak born dem from bele, or bikos sombodi mak dem so, bot bikos God ensef mak dem en own shildren. 
Den di Wod kon shange to pesin and e stay wit us for dis wold. Wi si en glori wey show sey, naim bi di onli pikin wey get koret favor and trut, wey God send kom mit us. 
Jon kon bigin shaut sey, "Dis na di pesin wey I tel una abaut sey, 'Di pesin wey go kom afta mi, big pas mi, bikos e dey bifor mi.'" 
Evribodi for dis wold don risiv plenti gud tins from am. 
Na tru Mosis God giv us di law, bot God giv us favor and trut, tru Jisos Kraist. 
Nobodi don fit si God face bifor. Bot Jisos, wey bi God ensef, wey en and en Papa bi tait frend, na-im kom show us haw God bi. 
Di Ju oga dem send prists and Levi pipol mak dem go ask Jon sey, "Hu yu bi sef?" 
E ansa dem, "I nor dey lai, bikos nor bi mi bi di Kraist." 
Den dem ask am, "So, na hu yu bi? Abi yu bi Elija?" E kon sey, "No, I nor bi Elija." Dem kon ask am again, "Yu bi di profet?" E ansa, "No-o-o!" 
Again, dem ask am, "Hu yu bi sef? Mak yu tel us, so dat wi go no wetin to tel di pipol wey send us. Hu yu sey yu bi?" 
Jon kon sey, "Na mi bi dat vois wey dey shaut insaid widanes sey, 'Mak una mak di road wey pipol go pas go mit God strate wel-wel', as Profet Isaia tok bifor.'" 
(Na di Farisi pipol send dis pipol go mit Jon). 
Dem kon ask Jon sey, "Why yu dey baptize pipol, if yu nor bi di Kraist or Elija or di Profet?" 
Jon kon tel dem, "I dey baptize pipol wit wota, bot among una, won pesin dey wey una nor no. 
"E go kom afta mi. I nor rish to luz di rope wey dey en shu." 
All dis tins hapun for Betani wer pipol dey kros Jordan Riva kom mit Jon, mak e baptize dem. 
Wen day break, Jon si Jisos dey waka kom mit am, den Jon sey, "Mak una luk! Dis na di Ship wey God send kom die, mak God for forgiv us awa sins". 
Na dis pesin I tel una sey, "Afta mi, won man wey big pas mi go kom, bikos e dey bifor mi. 
"Misef nor no am bifor, bot I dey baptize pipol wit wota, so dat God go show Izrel pipol hu Jisos bi." 
Den Jon bear witnes sey, "I si God Spirit wey kom dan laik dove from hevun kon stay for Jisos head. 
"I nor no am bifor, bot di pesin wey send mi kom baptize wit wota tel mi sey, 'Di pesin wey yu go si God Spirit kom stay on-top en head, na-im go baptize pipol wit Holi Spirit.' 
"I don si-am and I bear witnes sey, 'Dis man na di pesin wey God shuz.'" 
Wen day break, Jon wit en tu disaipol stand for outsaid. 
Dem kon dey luk Jisos wen e dey waka pas, den Jon kon sey, "Mak una luk! Na dat pesin bi God Ship." 
Wen Jon tu disaipols hear wetin e tok, dem kon folo Jisos. 
Jisos luk bak kon si di disaipols dey folo am. Den e ask dem, "Wetin una wont?" Dem ansa am, "Oga, (wey min Tisha) wer yu dey stay?" 
Jisos ansa dem, "Mak una kom si-am." So dem go si di place wey e dey stay kon stay wit am dat day. Dat taim na abaut for o' klok for aftanun. 
Andru, Saimon Pita broda, na won of di disaipols wey hear wetin Jon tok and wey folo Jisos. 
E first go faind en broda Saimon kon tel am, "Wi don si di Mezaya", (wey min Kraist). 
Andru kon bring Saimon kom mit Jisos. Wen Jisos si-am, e kon tel am, "Yu bi Saimon, Jon pikin, na Sefas (wey min Pita) pipol go dey kol yu from today go." 
Wen day break, Jisos kon plan to go Galili. Wen e si Fillip, e tel am, "Mak yu folo mi." 
Fillip na from Betsaida, wey bi Andru and Pita home-tawn. 
Wen Fillip si Nataniel, e tel am, "Wi don si di pesin wey Mosis and di profets rite abaut for dia book sey, 'En name na Jisos, wey en home-tawn bi Nazaret and na Josef pikin e bi.'" 
Nataniel kon sey, "Beta tin go fit kom out from Nazaret?" Fillip ansa am, "Mak yu kom si." 
Wen Jisos si Nataniel dey waka kom mit am, e kon sey, "Mak una luk! Dis na beta pesin wey kom from Izrel, wayo nor dey en bele." 
Nataniel kon ask am, "Haw yu tak no mi." Jisos ansa, "Bifor Fillip kol yu wen yu dey unda di tri, I don si yu." 
Nataniel sey, "Tisha, tru-tru, yu bi God Pikin and na yu bi Izrel king." 
Jisos kon tel am, "Bikos I tel yu sey I si yu unda di fig tri, yu biliv wetin I tok? Bikos yu biliv, yu go si wetin big pas dis won." 
Den e kon sey, "Wetin I dey tel una na tru wod, una go si hevun opun and God angels go dey waka up-and-dan on-top God Pikin." 
So as wi get dis ministri, jos as God don show us mesi, awa hope don strong wel-wel. 
Bot wi don stop to dey du wiked tins wey pipol dey hide dey du; wi nor dey du wayo or lai join God wod, bot wit trut wey evribodi fit si, wi dey mak evribodi no for dia maind sey, wetin wi dey du, dey gud for God eye. 
Bot ivun if dem yuz klot tak kova di gospol wey wi dey prish, doz wey don lost, na onli dem nor go si-am, 
bikos doz wey nor biliv, di gods for dis taim don blind dia maind, so dem nor go si lite wey dey dis gospol wey get glori and dis gospol na Kraist wey bi God image. 
Wi nor dey tok abaut awasef, bot wi dey prish sey, na Jisos Kraist bi Oga and wi bi una slave, bikos of am. 
Bikos God wey sey, "Mak lite shine from daknes," Na-im dey shine insaid awa heart, so dat E go giv us di lite wey show us en glori wey dey Kraist face. 
Bot dis beta tin wey God giv us, wi dey kari am for insaid awa bodi wey dey die laik clay pot wey dey break and na God giv us di pawa. 
Wi dey face wahala for difren kona, bot awa bodi nor skata; wi dey konfuz somtaim, bot wi nor dey luz hope, 
pipol dey ponish us, bot God nor let us die; dem dey nak us for groun, bot dem nor fit distroi us. 
As wi dey waka, wi kari Kraist deat for awa bodi, so dat pipol go si Jisos life for awa bodi tu. 
As wi dey alaif, dem always dey won kil us bikos of Jisos Kraist, so dat dem go si Jisos life for awa ordinari bodi. 
Bikos of dis, deat dey wok insaid us, bot life dey wok insaid una. 
Bot as e bi sey wi get di same spirit wey dey giv fate, jos as dem rite sey, "I biliv; naim mak mi dey tok." Derfor wi sef biliv, naim mak us dey tok tu. 
Wi du laik dis, bikos wi no sey di Pesin wey raiz-up Jisos, go stil raiz us up wit Jisos and E go tak wi and una enta en kindom. 
All dis tins na for una gud, so dat God grace wey dey rish meni pipol evriday, go mak pipol dey tank God more-more and all di glori go bi en own. 
So, mak wi nor luz hope, bikos ivun if awa bodi dey die go smol-smol, di Pesin wey dey insaid us, dey fresh evriday. 
Bikos di smol trobol wey wi dey face naw, go bring glori wey big wel-wel, wey go last foreva and wey beta pas enitin for dis wold. 
Wi nor dey luk for wetin eye fit si, bot na wetin eye nor fit si. Bikos wetin eye fit si nor go last, bot di tins wey eye nor fit si, dey last foreva. 
Afta, Jisos kon travol go evriwer for Galili. Den e komot for Judea, bikos di Ju oga dem won kil-am. 
Di taim kon rish wen Ju pipol dey du dia fist wey dem dey kol Tabanakol Fist. 
Jisos brodas kon dey tel am, "Komot for here go Judea, mak yor disaipols si di mirakols wey yu dey du. 
"Bikos enibodi wey wont mak pipol sabi hu e bi, nor go du enitin for kona. Since yu dey du dis tins, e gud sey mak yu show yorsef to evribodi." 
(Ivun en brodas nor biliv wetin Jisos dey du.) 
Jisos ansa dem, "Taim neva rish for mi to go, bot una fit go enitaim una laik. 
"Pipol laik una, bot dem nor laik mi, bikos I dey tel dem sey wetin dem dey du nor gud. 
"Mak una go di fist, I nor go-go, bikos my taim neva rish." 
Afta e don tok finish, e kon stay for Galili. 
Bot wen en brodas don go di fist, Jisos kon go der tu, bot e nor let enibodi no sey e dey der. 
Di Ju oga dem kon dey ask pipol, "Wer e dey?" 
Dem kon dey tok among demsef. Som sey, "Jisos na gud pesin", bot odas sey, "E dey play pipol wayo." 
Bot nobodi fit tok out, bikos dem dey fear di Ju oga dem. 
Wen di fist don rish haf, Jisos enta di Tempol kon dey tish. 
Di Ju oga dem sopraiz and dem kon dey sey, "Haw e tak no dis tins wey e dey tish so, as e bi sey e nor go school at-all?" 
Jisos ansa dem, "Wetin I dey tish nor bi my own, bot na di Pesin wey send mi, na-im giv mi. 
"Enibodi wey redi to du wetin God wont, di pesin go no weda wetin I dey tish na from God or na my own. 
"Enibodi wey dey tok wit en own pawa, go wont mak pipol praiz am, bot di pesin wey won onor hu send am, naim dey du wetin koret and sin nor dey insaid am. 
"Mosis nor giv una di law? Bot una nor gri obey am. Why e bi sey una won kil mi sef?" 
Di pipol ansa Jisos, "Dimon don enta yor bodi! Hu won kil yu?" 
Den Jisos ansa, "Na won mirakol wey I du so, mak una dey sopraiz? 
"Na tru sey Mosis tel una to sekonsaiz una son, (nor bi Mosis start am, na from Abraham taim e start) and una dey sekonsaiz una son for Sabat Day. 
"Since una dey sekonsaiz for Sabat so dat una nor go break Mosis law, why una dey ves wit mi, bikos I heal dis sik man for Sabat Day? 
"Mak una nor dey joj pesin, bikos of wetin una si wit una eye, bot mak una giv koret jojment as e sopoz to bi." 
Som pipol wey dey stay for Jerusalem kon dey sey, "Dis nor bi di man wey dem won kil? 
"Naim dey here dey tok for publik so and dem nor fit tel am enitin. Abi di oga dem don gri sey naim bi di Kraist? 
"Wi sef no di place wer dis man from kom and wi no sey enitaim wey Kraist go kom, nobodi go fit no wer e go kom from." 
As Jisos dey tish for di Tempol, e kon shaut sey, "Una no mi and di place wey I from kom, nor bi my pawa I tak kom, na God wey send mi naim bi di koret Pesin. Bot una nor no am. 
"Bot I no am wel-wel, bikos na from am, I kom and naim send mi." 
Dem kon trai to kash Jisos, bot nobodi fit tosh am, bikos en taim neva rish. 
Meni pipol for der biliv am kon sey, "Enitaim di pesin wey bi di Kraist kom, e go fit du mirakol wey pas wetin dis won dey du so?" 
Wen di Farisi pipol hear pipol dey tok abaut Jisos, dia oga and di prists kon send sojas go arres am. 
Jisos kon tel dem, "I go onli stay wit una for smol taim and afta, I go-go mit di Pesin wey send mi. 
"Una go dey luk for mi, bot una nor go si mi and una nor go fit kom mit mi for wer I dey." 
Den di Ju oga dem kon dey ask ish oda, "Wer e won go wey wi nor go fit si-am, abi e won go tish Ju pipol wey dey stay wit Greek pipol? 
"Wetin e min wen e tok sey, 'Una go luk for mi, bot una nor go si mi and wer I dey, una nor go fit kom der?'" 
For di last day for di fist, wey bi di biggest day, Jisos stand kon shaut, "If wota dey hungri enibodi, mak e kom mit mi. 
"Di pesin wey biliv mi and wetin I tok, mak e kom drink, jos as God wod sey, 'Plenti wota wey dey giv life, go flow from insaid en bele.'" 
(E tok dis tin abaut di Spirit wey di pipol wey biliv am go get, bikos by dis taim, God neva giv en Spirit to pipol, bikos E neva onor Jisos Kraist.) 
Wen pipol hear wetin e tok, som of dem kon sey, "Tru-tru, dis man naim bi di Profet!" 
Som stil sey, "Na-im bi di Kraist", bot odas sey, "Na lai, Kraist nor fit kom from Galili. 
"Abi God wod nor sey, 'Kraist go kom from David famili wey dey Betlehem, di vilage wey David from kom?'" 
So di pipol kon divide bikos of Jisos. 
Som of dem kon dey trai to kash am, bot nobodi fit tak hand tosh am. 
Wen di sojas go bak, di prist oga dem and Farisi pipol kon ask dem, "Why una nor kash Jisos kom?" 
Di sojas ansa, "Wi neva si enibodi wey tok laik dis man bifor!" 
Den di Farisi pipol kon ask di sojas, "Abi, e don disiv una tu? 
"Abi eni of us wey bi Farisi pipol or prists don biliv Jisos? 
"Kos dey dis pipol head, bikos dem nor no di law." 
Den won man wey en name bi Nikodimos, wey don first go mit Jisos and wey bi won of di big oga dem kon sey, 
"Awa law nor dey kondem pesin unles wi don hear wetin di pesin tok or si wetin e dey du, abi nor bi so?" 
Dem kon ask am, "Abi na Galili yu tu from kom? If yu luk wel, yu go si sey no profet go fit kom from Galili." 
Afta dis, evribodi bigin go en haus. 
As Jisos dey komot from di Tempol, en disaipols kon show am haw di Tempol buildin bi. 
Jisos kon tel dem, "Una dey si all dis tins? I tel una tru wod, wen di taim rish, won blok nor go dey on-top anoda won, bikos di buildin go skata finish!" 
As Jisos sidan for Mount Olives, en disaipols kom mit am for kona ask am, "Mak yu tel us wen dis tins go hapun? Haw wi go tak no sey di taim wen yu go kom, don rish?" 
Jisos ansa dem, "Mak una shine una eye, so dat nobodi go fit disiv una. 
"Meni pipol go kom wit my name dey sey, 'I bi Kraist wey bi di Mesaya' and dem go disiv meni pipol. 
"Una go dey hear rumor sey war dey hapun for difren place. Mak una nor fear, bikos e must hapun, bot di taim wey I go kom, neva rish. 
"Won kontri go fite wit anoda kontri and won kindom go fite wit anoda kindom. Hunga go dey evriwer and eart-quake go hapun for difren place. 
"Wen dis tins go dey hapun, e go bi laik wen bele dey pain wuman wey won born." 
"Dem go kari una wey bi my disaipols giv pipol wey go sofa and kil una. Bikos of mi, pipol for difren tawn wey nor no God, go hate una. 
"Meni pipol nor go gri folo mi again and dem go dey lai and hate ish oda. 
"Meni wayo profets go kom and dem go disiv meni pipol. 
"Bikos pipol nor go obey God law, di luv wey meni pipol get for God, nor go strong again. 
"Bot God go save di pesin wey go bear go rish end. 
"Bifor di wold go end, my pipol go prish abaut God Kindom go rish evriwer." 
"As Profet Daniel tok, 'Bad tins go hapun for di holi place, insaid di Tempol' (Enibodi wey hear dis wod, mak e undastand wetin e min). 
"Pipol for Judea go run go on-top mountin. 
"Pesin wey dey on-top roof, mak e nor kom dan kon tak enitin from en haus 
and pesin wey dey farm, mak e nor go bak to en haus go tak en klot. 
"For dis taim, e go hard wel-wel for wimen wey get bele and doz wey get smol pikin for hand. 
"Mak una pray sey, e nor go bi for Sabat Day or Rainin Season naim all dis tins go hapun, 
bikos for dat taim, di sofa wey go dey, go strong pas eni sofa wey don hapun since wen God kreate di wold kom rish naw and dis kaind sofa, nor go dey again. 
"And if God nor reduce di days wen dis tins go hapun, evribodi go die finish. Bot bikos of di pipol wey God shuz, e go reduce di days. 
"So if enibodi kon tel una sey, 'Luk o-o, Kraist dey here or e dey der!' Mak una nor biliv am. 
"Lia-lia mesayas and profets go kom du big-big mirakols tak disiv pipol. If e posibol sef, dem go disiv pipol wey God shuz. 
"Mak una rimemba wetin I dey tel una so, bifor dem go hapun. 
"So if enibodi tel una sey, "Luk, Kraist dey insaid bush,' mak una nor go, or 'Luk, e dey insaid haus,' mak una nor biliv. 
"Jos as thunda lite dey kom from east go west, na so e go bi wen Man Pikin go kom. 
"Bikos na wer dead bodi dey, na der vultures dey gada put." 
"Afta di wahala wey go hapun for dat taim, di sun go kon dak and di moon nor go shine; stars go fal from hevun and hevun go dey shake. 
"Den Man Pikin sign go apier for hevun and all di tribes for dis wold, go krai. Dem go si God Pikin dey kom from insaid di kloud for hevun wit pawa and beta glori. 
"God go send en angels go blow loud trumpet and dem go gada di pipol wey e shuz from evriwer for di wold." 
"Mak una hear di parabol abaut fig tri: Enitaim en bransh dey bring leaf kom out, pipol go no sey dry season don near. 
"So wen una si all dis tins dey hapun, mak una no sey di taim don rish and e dey near una domot. 
"I tel una tru wod, di pipol wey dey di wold for dis taim, nor go die finish bifor all dis tins go hapun. 
"Hevun and eart go vanish, bot my wod go stil dey. 
Nobodi no dat day or di taim, ivun di angels for hevun nor no am, esept my Papa. 
"Jos laik e hapun for Noah taim, na so Man Pikin go tak kom. 
"For Noah taim, bifor di flood kom, pipol dey chop and drink, dey mari and dey giv dia pikin out for marage, ontil di day wen Noah enta di ark. 
"Dem nor no wetin dey hapun ontil wota kom kari dem go. Na laik dat e go bi wen Man Pikin go kom. 
"Dat taim, tu men go dey for farm; won go vanish liv di oda won. 
"Tu wimen go dey grind corn for engine, won go vanish liv di oda won. 
"So, mak una shine una eye, bikos una nor no di day wen Kraist go kom. 
"Bot mak una rimemba sey: If pesin wey get haus no di taim wen tif go kom for nite, e go redi ensef mak di tif nor for enta en haus. 
"So, mak una dey redi, bikos Man Pikin go kom for di taim wen una nor tink sey e go kom." 
"Hu bi di savant wey wise and gud? Na di pesin wey en oga mak lida among di oda savants, to giv dem fud for di koret taim. 
"E go gud for dat savant wen en oga go kom bak and e si-am dey wok. 
"I tel una tru wod, di oga go sey, 'Mak yu kare for di hol haus.' 
"Bot if na wiked savant, e go tel ensef, 'My oga nor go kwik kom bak', 
so e go bigin beat di oda savants and e go dey chop and drink wit drunkards. 
"Wen di oga go kom bak for di day wen di savant nor espet and di taim wen e nor no, 
e go kut di savant to pisis kon trow am put for wer pritendas dey, wer e go dey krai and grind en tit." 
Di tin wey dey from di biginin, wey wi don hear and si wit awa eye; wey awa hand don tosh (tins wey konsan di wod wey dey giv life 
and dis life kom out and wi don si-am. Na dis tins wi dey tok abaut. Wi dey tel una abaut di life wey nor dey end, wey dey wit di Papa for hevun and E don show-am to us. 
Na wetin wi don si and hear, wi dey tel una, so dat una go fit bi awa frend, jos as wi bi frend wit di Papa and en Pikin.) 
Na dis mak us dey rite dis leta, so dat awa joy go ful wel-wel. 
Na di mesage wey wi hear from am, naim wi dey tel una so: Na God bi lite and daknes nor dey insaid am at-all. 
If wi sey wi bi en frend and wi stil dey insaid daknes, wi dey lai and trut nor dey awa mout. 
Bot if wi dey insaid di lite as en ensef dey insaid lite, all of us go bi en frend and Jisos wey bi en pikin, go yuz en blood tak wosh all awa sins komot. 
If wi sey wi nor get sin, wi dey disiv awasef and di trut nor dey insaid us. 
Bot if wi konfes awa sin to am, e go forgiv us kon wosh evritin wey nor gud for God eye komot from awa life, bikos Kraist dey always du wetin e sey e go du, since e dey raitious. 
If wi sey wi nor dey sin, dat min sey, God dey lai and di trut nor dey insaid us. 
Pol wey bi Jisos Kraist apostol tru God awa Savior komand, na-im rite dis leta and na Jisos Kraist bi di hope wey wi get: 
To Timoti, my own pikin for di fate. Mak favor, mesi and peace wey dey kom from God awa papa and Jisos Kraist awa Oga, dey wit yu. 
As I tel yu wen I dey go Masidonia, mak yu koret doz pipol for Efisos wey nor dey tish di trut. 
Nor let dem waste oda pipol taim wit dia yeye tok, insted of God wod wey dey mak pesin fate strong. 
Bot di rizin why I dey giv dis komand, na bikos I luv dem from my heart wit beta maind and fate. 
Som disobey dis komand kon dey tok tins wey nor mak sense. 
Dem wont tish pipol di law, bot dem nor undastand wetin dem dey tok, ivun doh dem dey tok wit strong heart. 
Bot wi no sey di law dey gud wen pipol dey obey am. 
God nor giv di law, bikos of gud pipol, bot na for pipol wey dey disobey and du enihaw. Dis kaind pipol dey laik to sin and nor dey fear God. Dem nor dey holi or get respet for enitin and dem fit kil dia papa, mama or enibodi. 
Di law na for pipol wey dey slip wit hu dem nor mari; man wey dey slip wit man; wuman wey dey slip wit wuman; pesin wey dey sel pipol as slave; lai-lai pipol; doz wey dey promis and den nor fit du-am or enibodi wey nor dey obey di rite tishins 
wey dey dis beta gospol, wey awa blessed God sey mak I dey prish. 
I tank Kraist awa Oga, wey giv mi pawa to du en wok. Ivun doh I dey tok bad abaut am and dey opres en pipol bifor, 
e si mi as gud pesin kon shuz mi to serv am. Bot God sori for mi, bikos den I nor no wetin I dey du and I nor biliv en gospol. 
Bot God grace big wel-wel wit fate and luv wey dey for Jisos Kraist. 
Dis na tru wod and e gud for evribodi to asept and biliv am sey: "Jisos Kraist kom dis wold kon save sinas" and na mi wos pas. 
Bot God sori for mi, so dat Kraist go yuz mi as beta ezampol to show sey, e dey patient wit ivun di pesin wey sin pas. Den odas go no sey, demsef go fit biliv am kon get life wey nor dey end. 
Mak all di onor and glori bi God own foreva and eva! Na-im bi di King wey nor dey die, di Won wey nobodi dey si and na onli en bi God. Amen! 
Timoti my pikin, na as dem tok for di wod wey dem profesai abaut yu bifor, na-im mak mi giv yu dis komands. So mak dis wods mak yu strong as yu dey fite for Kraist. 
Hol yor fate for Kraist wel and mak yor maind dey klear. Bikos som pipol nor dey yuz gud maind and bikos of dat, dia fate don skata. 
Himenaeus and Alexander na ezampol of doz kaind pipol. I don giv dem to Satan, so dat dem go stop to dey tok enihaw abaut God. 
Wen tiri days don pas, Festus komot from Sizeria go Jerusalem. 
So di prist oga dem and all di big men among di Ju pipol kon tel am wetin dem sey Pol du. 
Dem beg am sey mak e giv orda sey mak dem bring Pol kom Jerusalem bak, bikos dem plan to atak and kil-am for road. 
Den Festus ansa, Pol dey for Sizeria and mi mysef go soon go der. 
So e sey, "Mak yor lidas folo mi go der and if dis man du enitin wey bad, mak dem akiuz am." 
Festus nor stay rish ate or ten days wen e go Sizeria and di next day, e sidan for di jojment seat kon giv orda sey mak dem bring Pol kom. 
Wen Pol rish der, di Ju pipol wey kom from Jerusalem kon stand roun am, dey akiuz am sey e komit sin wey dem nor fit show. 
Pol difend ensef sey, "I nor komit eni offence against di Ju law or di Tempol or against Caesar." 
Bikos Festus won mak di Ju pipol hapi, e kon ask Pol, "Yu redi to go Jerusalem mak I joj yor kase for der?" 
Pol ansa, "I stand for Caesar jojment seat, na here dem go joj my kase. I nor komit eni offence to Ju pipol and ivun yu yorsef no. 
"I nor du bad and I nor komit eni offence wey dem fit tak kil mi, I nor dey trai to run sey mak dem nor kil mi, bot if evritin wey dem tok against mi nor bi tru, nobodi go fit kari mi, giv dem. I sey mak dem kari my kase go giv Caesar!" 
Festus kon sey, "Yu don tok sey mak Caesar joj yor kase, so, na Caesar yu go-go mit!" 
Afta som days, King Agrippa and Bernice go Sizeria, go salot Festus. 
As dem dey der for meni days, Festus kon tel dem abaut Pol kase, so dat e go hear wetin dem go tok abaut di mata, so e kol Agrippa kon sey, "Won man dey for here wey Felix liv for prizin. 
"Wen I dey Jerusalem, di prist oga dem and di eldas kon tel mi abaut am sey mak I kil-am. 
"Bot I ansa dem, 'Rome law nor gri mak dem kondem enibodi wen e neva face and difend ensef bifor pipol wey dey akiuz am.' 
"So afta dem folo mi kom here, I kon prospone di kase, bot di next day I sidan for jojment seat kon orda mak dem bring di man kom. 
"Wen pipol wey dey akiuz am stand-up, dem nor tok eni bad tin against am as I bin suspet. 
"Insted, dem dey argue mata wit am, abaut haw dem dey serv God and won man wey dem dey kol Jisos Kraist wey don die, wey Pol sey e stil dey alaif. 
"Bikos I nor no haw I go tak joj di mata, I kon ask am weda e go laik go Jerusalem mak dem joj am der. 
"Bot Pol sey mak dem tak am go Rome, so dat Caesar go joj en kase, so I kon orda sey mak dem kip am for prizin, ontil I go fit send am go mit Caesar." 
Agrippa kon tel Festus, "Mi tu go laik hear from di man." So Festus tel am, "Yu go hear from di man tumoro." 
So di next day, Agrippa and Bernice kon dey mak yanga enta di hall, wit all di big men wey dey di tawn. Afta Festus don giv orda, dem kon bring Pol. 
Den Festus sey, "King Agrippa and all of una wey dey here wit us, mak una si dis man wey di hol Ju pipol dey beg mi both for here and for Jerusalem sey, mak I kil. 
"Bot I kon si sey e nor du enitin wey go mak dem kil-am and wen e sey e won mak di emperor joj en kase, I gri sey I go send am go mit Caesar. 
"Bot I nor no wetin I go rite go giv di emperor abaut am. So naim mak mi bring am kom all of una and king Agrippa front, so dat afta una don kweshon am finish, I go get somtin wey I go fit rite. 
"Bikos for my maind, e nor dey rite to send prizina go kourt, wen yu nor rite wetin e du." 
Den I si new hevun and new eart. Di first hevun and eart nor dey again and di sea vanish. 
And I si di holi tawn, di new Jerusalem, dey kom dan from hevun from God and dem dress am laik wuman wey won go mit en husban. 
And I hear won loud vois from di throne dey sey: "Mak yu luk! God haus don dey wit humanbins naw. E go stay wit dem and dem go bi en pipol. God ensef go dey wit dem. 
"E go klin evri tears from dia eye and deat nor go dey again. To dey mourn, krai and pain nor go dey again, bikos di tins wey dey bifor, don vanish." 
And di Pesin wey sidan for di throne kon sey: "mak yu luk! I dey mak evritin new!" Den E kon tel mi, "Mak yu rite all dis tins, bikos dis wod na wod wey pipol fit trust and na tru." 
E stil tel mi, "God don du-am finish! Na mi bi di Alfa and Omega, di startin and di endin. Enibodi wey hungri for wota, I go giv am spring wota wey dey giv life and e nor go pay. 
"Di pesin wey win, go inherit dis tins. I go bi en God and e go bi my pikin. 
"Bot for pipol wey fear nor dey let dem du wetin gud; doz wey nor biliv mi, doz wey nor dey obey mi; doz wey kil odas; pipol wey dey slip wit hu dem nor mari; doz wey dey du majik; pipol wey dey serv juju and evribodi wey dey tok lai, na insaid di fire and sulphur dem go-go. And na dat bi di sekon deat." 
Den won for di sevun angel wey bin hol di sevun basin wey di sevun last ponishment ful, waka kon tel mi sey, "Mak yu kom, so dat I go show yu di wuman wey won mari; di Lamb wife!" 
So for di vishon, di angel kari mi go won big fine mountin and e show mi di holi tawn, di new Jerusalem as e dey kom out from hevun from God. 
Di tawn get God glori and di way e dey shine, bi laik stone wey dear; laik jasper stone wey dey shine. 
E get big wall wey high wit twef gate and dem rite di twef tribes for Izrel put. 
Tiri gate dey for di east side, tiri dey for di nort, tiri dey for di sout and tiri dey for di west side. 
Di tawn wall get twef foundashon and dem rite di Lamb twef apostol name put for di twef foundashon. 
Di angel wey tok to mi, hol rula for hand wey e go tak measure di tawn, en foundashon stone and di wall. 
Dem build di tawn laik square and as e long rish, na so e stil wide rish tu. E measure di tawn wit di rula and na won tazon for hundren miles e bi (as e long rish, na so e stil wide and high rish, all of dem dey equal). 
E stil measure di wall and na won ondred and forti-for cubit e bi and na as humanbin dey measure, naim di angel tak measure. 
Na jasper dem tak mak di tawn wall and na pure gold wey klear laik glass, dem tak mak di tawn ensef. 
Dem tak difren stone wey dear tak design di wall. Di first foundashon stone wey dem yuz na jasper, den safire, agate, emerald, 
onyx, karnelian, krisolite, beryl, topaz, krisoprase, jacint and ametist. 
Di twef gate for di tawn na twef stones wey dear. Dem mak ish gate wit won stone! Na pure gold wey klear laik glass dem tak mak di tawn main road. 
I nor si eni tempol for di tawn, bikos Oga God, di won wey get all pawa and di Lamb, na dem bi di tempol. 
Di tawn nor nid sun or moon to shine, bikos God glori dey shine put and na di Lamb bi en lite. 
Na di tawn lite go show pipol road and di kings wey dey for di wold go bring evritin wey dem get kom insaid. 
Dem nor go eva klose di gate for day (and nite nor go dey der). 
Dem go tak evritin wey di nashons get enta di tawn. 
Bot no dirti or yeye tin go eva enta di tawn. Pesin wey dey du bad or dey lai, nor go eva enta der, bot na onli doz wey dem rite dia name for di Lamb Life Book, go enta. 
Afta fortin years, I kon go bak to Jerusalem wit Banabas and Titus. 
I go der bikos of di revelashon wey I risiv, den I tel dem abaut wetin I dey prish giv Gentai pipol. Bot I tok wit di oga dem, so dat dem go dey sure sey, I dey prish Kraist mesage. 
Titus dey wit mi; ivun doh en na Greek pesin, dem nor sey e must sekonsaiz. 
Dem diskos dis mata, bikos of di fake brodas wit dia wayo, wey dem tak dey spy di fridom wey Kraist giv us, so dat dem go fit mak us dia slave. 
Bot wi nor giv dem shanse, so dat di trut wey dey di gospol, go last for una. 
Bot doz wey tink sey dem bi oga, (wetin dem bi, nor min enitin to mi; bikos God nor dey sopot bad tin); dem wey bi lidas for di shosh nor add enitin to my mesage. 
Bot dem kon si sey na God sey mak I prish en wod to pipol wey dem nor sekonsaiz, jos as E sey mak Pita prish to doz wey dem sekonsaiz, 
(Bikos na tru God pawa Pita tak prish to Ju pipol and na di same pawa I tak dey prish giv Gentai pipol tu), 
so wen James, Pita and Jon wey bi lidas for di shosh, si sey God giv mi grace, dem kon dey sopot mi and Banabas sey, "Mak wi dey prish giv Gentai pipol and doz wey dem sekonsaiz." 
Bot dem sey mak wi always rimemba poor pipol and na wetin ivun dey my maind to du, bi dat. 
Bot wen Pita kom Antiok, I kon shalenge am, bikos wetin e du, nor gud. 
Pita dey chop wit Gentai pipol ontil som pipol wey James send, kom rish der. As Pita si dem, e kon stop to chop wit Gentai pipol, bikos e dey fear di pipol wey kom, since dem biliv sey evribodi must sekonsaiz. 
Oda Ju pipol kon dey pritend laik Pita, sotey Banabas join dem tu. 
Bot wen I si sey dem nor dey du wetin dem rite for God wod, I kon tel Pita for dia front, "If yu wey bi Ju, dey du laik Gentai pipol, haw yu wont tak mak Gentai pipol liv laik Ju pipol?" 
Wi bi Ju pipol bikos of haw dem born us and wi nor bi Gentai pipol wey bi sinas. 
Wi no sey nobodi dey fri from God jojment, bikos na so di law tok and pipol go onli dey fri, if dem get fate for Kraist. Since wi don biliv Kraist, wi sopoz to dey du gud tru di fate wey wi get for Kraist and nor bi to dey du wetin di law tok and wi nor go dey fri from jojment, wen wi du onli wetin di law tok. 
Mak wi dey komit sin, as wi dey trai to du gud, bikos wi get fate for Kraist? If na so, dat min sey Kraist don dey sopot sin! 
Naw, if I dey ripair di law wey I don first skata, dat min sey I dey break God law. 
As for di law, I don die to am, so dat I go fit dey alaif wit God. 
I don die wit Kraist for kros, so nor bi mi dey liv again, bot na Kraist dey liv insaid mi. Di life wey I dey liv naw, na bikos of di gud tins wey God pikin du insaid mi, bikos e luv and die for mi. 
I nor go trowey God grace; bikos if na wetin di law tok go mak pesin gud, den Kraist die for nor-tin! 
Bifor-bifor, God tok to awa gran-gran papa dem for meni ways, tru di profets, 
bot naw, E dey tok to us tru en pikin wey get evritin and na tru am, E kreate di wold. 
Na dis pikin bi God image and e dey show God glori. Naim dey kip evritin wey dey dis wold wit en pawa. Afta e don die mak God for forgiv evribodi dia sins, e kon go sidan for God rite side for hevun. 
E big pas di angels, jos as di name wey God gi-am big pas angels own tu. 
Na wish angel God tel sey, "Yu bi my pikin, today I don bikom yor Papa"? Or as E tok for anoda place sey, "I go bi yor Papa and yu go bi my pikin?" 
Bot wen God won send en first born enta dis wold, E sey: "Mak all my angels woship am." 
God tok abaut di angels sey, "I mak my angels and my savants spirit to dey burn laik fire," 
bot konsanin en pikin, E sey, "Yu bi God! Yor kindom go dey foreva and eva and yu go rule yor pipol wit autoriti. 
"Yu luv to du gud and yu hate wikednes. So God, wey bi yor God don anoint yu wit oil wey dey bring joy and E mak yu dey above yor mates." 
E stil tel di pikin sey, "For di biginin, na God kreate di eart and na wit en hand E tak mak di hevuns. 
"Dem go skata, bot God go dey foreva. All of dem go grow kon old laik klot 
and laik klot and koat, God go fold and shange dem, bot God nor dey shange and en life nor go eva end." 
Na wish angel God tel, "Sidan for my rite hand ontil I go put all yor enemis unda yor leg"? 
All di angels na savants and na dem God send go prish for pipol wey go get salvashon. 
"Mak yu rite di tins wey I won tel yu naw, go giv di angel for di shosh wey dey Efisos: 'Di Pesin wey hol di sevun stars for en rite hand and dey waka roun di sevun lampstands, dey tel di pipol for di shosh sey: 
'I no yor wok. I don si evritin wey yu du and ivun as yu dey wait wit patient. I no sey yu nor laik wiked pipol. Yu don test pipol wey sey dem bi apostols, bot dem nor bi, bikos yu si sey, dem dey lai. 
'I stil no sey yu don bear meni tins bikos of my name and stil, yu neva taya. 
'Bot dis na wetin I get against yu: di way yu luv mi naw, nor strong rish as e bi bifor! 
'So, mak yu rimemba wer yu from fal and turn from sin kom mit God, den bigin du di tins wey yu first dey du. If yu nor gri turn from sin kom mit God, I go rimov yor lampstand from wer e dey. 
'Bot all dis tins dey hapun mak e for beta for yu, bikos yu hate di tins wey Nikolaitan pipol dey du and I hate doz tins tu. 
'Pesin wey get ear, mak e hear wetin di Spirit dey tel di pipol for di shosh. Enibodi wey fit bear rish di end, I go alow am chop from di tri for God Paradise and dis tri dey giv life.'" 
"Mak yu rite di tins wey I won tel yu naw, go giv di angel for di shosh wey dey Smirna: 'Dis mesage na from di Pesin wey bi di First and di Last, di Won wey die kon kom bak to life. 
'I no di sofa wey yu sofa and haw yu nor get moni, bot yu get enof moni. I stil no di bad tins wey dem tok abaut yu. Dem sey dem bi Ju pipol, bot dem nor bi Ju, bikos dia sinagog, na Satan own. 
'Mak yu nor fear di tins wey yu go soon sofa. Devol go trow som of una insaid prizin, so dat e go test una. Yu go sofa for ten days. Bot mak yu nor liv mi, ivun if e min sey yu go die. Bikos I go giv yu di krawn wey bi life. 
'Pesin wey get ear, mak e hear wetin di Spirit dey tel di pipol for di shosh. Enibodi wey fit bear rish di end, di sekon deat nor go kil-am.'" 
"Mak yu rite di tins wey I won tel yu naw, go giv di angel for di shosh wey dey Pergamum: 'Dis na di mesage from di Pesin wey hol di sword wey get tu sharp side. 
'I no sey yu dey stay for wer Satan throne dey. Bot yu stil hol my name strong wel-wel and yu nor denai mi ivun wen dem kil my savant Antipas, for wer Satan dey stay. 
'Bot dis na wetin I get against yu: Yu get som pipol wey dey folo wetin Balaam dey tish and na Balaam tel Balak sey mak e kause wahala for Izrel pipol. Na-im mak dem sin wen e sey mak dem chop juju fud kon slip wit hu nor bi dia husban or wife. 
'Laik dis tu, som pipol among una dey folo wetin Nikolaitan pipol dey tish. 
'So, mak yu turn from sin kom mit God! If not, I go kwik-kwik kom fite yu wit di sword wey dey my mout. 
'Pesin wey get ear, mak e hear wetin di Spirit dey tel di pipol for di shosh. Enibodi wey fit bear rish di end, I go gi-am som manna wey dem hide for hevun. I go giv am white stone and for dat stone, dem go rite new name put and nobodi go fit undastand am, esept di pesin wey I giv di stone."' 
"Mak yu rite di tins wey I won tel yu naw, go giv di angel for di shosh wey dey Tiatira: 'Dis mesage na from God Pikin wey en eye red laik fire wey dey burn wel-wel and en legs bi laik bronze wey dem polish: 
'I no all di tins wey yu dey du. I don si yor luv, yor fate, yor wok and as yu dey wait wit patient. And I si as yu dey du wel for all dis tins. 
'Bot dis na wetin I get against yu: Yu alow dat wuman, Jezebel, mak e dey du wetin e laik. Dat wuman wey kol ensef profet and di tins wey e dey tish dey mak my savants sin, bikos dem dey slip wit hu nor bi dia husban or wife and dem dey chop juju fud. 
'I don giv am taim mak e turn from sin kom mit God, bot e nor gri stop to slip wit doz wey nor bi en husban. 
'Si! I go trow am put for bed wer e go sofa and doz wey dey sin wit am, go sofa wel-wel, unles dem turn from sin kom mit God. 
'I go kil all en shildren, den all di shosh pipol go no sey I no wetin dey for pipol maind and heart. I go riwod evribodi akordin to wetin e du. 
'Bot una wey dey Tiatira, wey nor dey folo wetin Jezebel dey tish (wey neva learn di tins wey dem dey kol "Satan deep sikrit"), I dey tel una dis tins naw, bot I nor go ask una for enitin again. 
'Mak una hol wetin una get ontil I kom. 
'Enibodi wey fit bear and obey mi rish di end, I go giv am autoriti ova all di nashons. 
'E go rule di nashons wit iron kon break dem to pisis laik pot. 
'E go get di same autoriti wey I get from my papa and I go stil gi-am di star wey dey shine for mornin. 
Pesin wey get ear, mak e hear wetin di Spirit dey tel di pipol for di shosh. 
"I dey tel una all dis tins, so dat nobodi go fit disiv una. 
"Dem go driv una komot for di sinagog and di taim dey kom wen di pesin wey go kil una, go tink sey e dey du God wok. 
"Dem go du all dis tins, bikos dem nor no mi and my Papa. 
"Bot I tel una all dis tins, so dat wen di taim rish, una go rimemba sey I tel una abaut dem bifor. I jos dey tel una all dis tins, bikos I dey wit una since. 
"Naw, I dey go mit di Pesin wey send mi kom, bot una dey ask mi, 'Wer yu dey go?' 
"Bot una nor hapi as I dey tel una all dis tins. 
"I tel una tru wod, na for una own gud naim mak mi won go, bikos if I nor go, di Pesin wey go help una nor go kom, bot if I go, I go send am kom mit una. 
"Wen e kom, e go show pipol for dis wold wetin sin, God raitiousnes and God jojment, bi. 
"Di Spirit go show dem sey dem dey wrong abaut sin, bikos dem nor biliv mi. 
"Dem dey wrong abaut God raitiousnes, bikos I dey go mit my Papa and dem nor go si mi again. 
"And dem dey wrong abaut jojment, bikos God don kondem di pesin wey dey rule dis wold. 
"I get plenti tins wey I won tel una, bot una nor go fit bear dem naw. 
"Bot wen God Spirit kom, e go show una di trut. E nor go tok wetin dey en maind, bot e go tok wetin e hear from God and wetin go hapun afta I don go. 
"E go dey giv mi glori wen e dey tel una di tins wey e dey hear from mi. 
"Evritin wey my Papa get, na my own, naim mak mi tok sey di Spirit go tel una wetin e dey hear from mi. 
"Taim go soon kom wen una nor go si mi, bot afta som taim, una go si mi." 
Den som of di disaipol kon dey ask ish oda, "Wetin e min wen e sey, 'Taim go soon kom wen una nor go si mi, bot afta som taim, una go si mi bikos I dey go mit my Papa?'" 
Som of dem stil sey, "Wetin e get for maind wen e sey, 'Taim go soon kom?' Wi nor undastand wetin e dey tok." 
Jisos si sey dem won ask am abaut wetin e tel dem, naim e ask dem, "Una dey ask ish oda wetin I min wen I sey, 'Taim go soon kom wen una nor go si mi, bot afta som taim, una go si mi?' 
"I tel una tru wod, una go krai and mourn, bot di wold go dey hapi; una go dey sad wel-wel, bot una sadnes go turn to hapines. 
"Wen wuman won born pikin, e dey sofa strong pain, bikos en taim to born don rish, bot wen e don born, e go hapi and e nor go rimemba di pain again, bikos e go si sey e don born pikin. 
"Na so e bi to una naw, bikos una heart dey heavi, bot I go si una again and for dat taim, una go dey hapi and nobodi go fit tak di hapines from una. 
"By dat taim, una nor go ask mi enitin again. I tel una tru wod sey, enitin wey una ask my Papa wit my name, E go giv una. 
"Bifor naw, una neva tak my name ask for enitin. Naw mak una yuz my name ask for enitin wey una wont and una go get-am, so dat una joy go ful wel-wel. 
"Since I dey yuz parabol tok to una; bot di taim dey kom wen I nor go yuz parabol again, bot I go tel una abaut my Papa for di way wey una go undastand. 
"By dat taim, una go fit ask enitin wit my name and God go du-am for una. 
"My Papa luv una, bikos una luv mi and biliv sey na-im send mi. 
"Na my Papa send mi kom dis wold, bot naw, I dey go bak go mit am." 
En disaipols kon sey, "Yu si, na naw yu dey tok for di way wey wi undastand and nor bi wit parabol. 
"Naw wi no sey yu no evritin and yu nor nid enibodi to ask yu eni kweshon. Bikos of dis, wi biliv sey na God send yu kom." 
Jisos kon tel dem, "So una don biliv naw? 
"Luk, di taim dey kom and e don ivun rish, wen una go skata and evribodi go-go en own way and I go stay alone. Bot I nor dey alone, bikos my Papa dey wit mi. 
"I don tel una all dis tins, so dat my peace go stay wit una. Wahala ful insaid di wold and sofa dey tu, bot mak una heart dey strong, bikos I don alredi win di wold." 
Dat taim, Caesar Augustus kon giv orda mak evribodi wey dey Rome go regista dia name mak dem for pay tax. 
Dis na di first taim wey pipol go regista, since di tiam wen Kwirinus bi govnor for Syria. 
Evribodi kon go en home-tawn go regista. 
So Josef wey dey stay for Nazaret for Galili kon travol go Betlehem, David tawn for Judea, bikos na David famili e from kom. 
Josef and Mary, wey e won mari and wey get bele, go regista togeda. 
As dem dey for Betlehem, taim kon rish for Mary to born. 
So e born en first son, wrap am kon put am for wer dem dey kip anima, bikos no oda place dey for dem to stay. 
Som shepads dey for dat aria, dey kare for dia ship for nite. 

